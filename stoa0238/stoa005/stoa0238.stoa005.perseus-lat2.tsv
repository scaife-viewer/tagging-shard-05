1.1	Est tria summa Deus, trinum specimen, vigor unus.
1.2	corde Patris genita est Sapientia, Filius ipse est;
1.3	Sanctus ab aeterno subsistit Spiritus ore.
1.4	tempore nec senior Pater est, nec numine maior,
1.5	nam sapiens retro semper Deus edidit ex se, 
1.6	per quod semper erat, gignenda ad saecula verbum,
1.7	edere sed verbum Patris est, at cetera verbi,
1.8	adsumptum gestare hominem, reparare peremptum,
1.9	conciliare Patri, dextraque in sede locare.
1.10	Spiritus ista Dei conplet, Deus ipse: fideles 
1.11	in populos charisma suum diffundere promptus,
1.12	et patris et Christi virtutem in corpora transfert.
2.1	Est vera secta? te, Magister, consulo
2.2	rectamne servamus fidem?
2.3	an viperina non cavemus dogmata,
2.4	et nescientes labimur?
2.5	artam salutis vix viam discernere est 
2.6	inter reflexas semitas,
2.7	tam multa surgunt perfidorum conpeta
2.8	torris polita erroribus,
2.9	obliqua sese conserunt divortia
2.10	hinc inde textis orbitis. 
2.11	quas si quis errans ac vagus sectabitur,
2.12	rectum relinquens tramitem,
2.13	scrobis latentis pronus in foveam ruet,
2.14	quam fodit hostilis manus,
2.15	manus latronum, quae viantes obsidet 
2.16	iter sequentes devium,
2.17	quid non libido mentis humanae struat?
2.18	quid non malorum pruriat?
2.19	statum lacessunt omnipotentis Dei
2.20	calumniosis litibus, 
2.21	fidem minutis dissecant ambagibus
2.22	ut quisque lingua est nequior;
2.23	solvunt ligantque quaestionum vincula
2.24	per syllogismos plectiles.
2.25	vae captiosis sycophantarum strophis! 
2.26	vae versipelli astutiae!
2.27	nodos tenaces recta rumpit regula,
2.28	infesta dissertantibus.
2.29	idcirco mundi stulta delegit Deus,
2.30	ut concidant sophistica, 
2.31	deque inbecillis subiugavit fortia,
2.32	simplex ut esset credere,
2.33	lapis ecce nostro fixus offensaculo est,
2.34	inpingat in quem vanitas,
2.35	signum caventi, non caventi scandalum: 
2.36	hunc sternit, illum dirigit,
2.37	dum plura temptat caecus incerto gradu,
2.38	incurrit id quod obvium est.
2.39	fax sola fidei est pracferenda gressibus,
2.40	ut recta sint vestigia. 
2.41	quis in tenebris hostis errantes tamen
2.42	pulsat trahitque et proterit,
2.43	qui sparsa ad ipsum conmeantum transitum
2.44	frumenta saevus devorat,
2.45	qui laeta Christi culta fur interpolat 
2.46	addens avenas aemulas.
2.47	quas de veneni lacte in herbam fertiles
2.48	patitur colonus crescere,
2.49	ne forte culmum fibra inanis spiceum
2.50	simul revulsa internecet. 
2.51	expectat ergo dum dolosa 1 et farrea
2.52	fervens coquat maturitas,
2.53	det ventilabro lecta quaeque ut horreis,
2.54	urat recrementum focis,
2.55	refert sed ipsa nosse, quae messem necant, 
2.56	zizaniorum semina.
3.1	Plurima sunt sed pauca loquar, ne dira relatu 
3.2	dogmata catholicam maculent male prodita linguam, 
3.3	ille Patrem pellens solio detrudit in artum
3.4	corporis humani gestamen, nec pavet ipsum
3.5	obiectare neci duroque adfigere ligno. 
3.6	passibilisne Deus? cuius species et imago
3.7	nulli visa umquam: nec enim conprendier illa
3.8	maiestas facilis sensuve oculisve manuve.
3.9	Ioannis magni celebris sententia praesto est,
3.10	haud umquam testata Deum potuisse videri. 
3.11	ille Pater, quem nulla acies violenta tuendo
3.12	eminus ardentis penetravit acumine visus,
3.13	qui se forma hominis non induit, et Deitatis
3.14	inmensum adsumpto non temperat ore modove.
3.15	aut evangelici pietas spernenda libelli 
3.16	iam, blaspheme, tibi est, aut numquam visa beati
3.17	vis intacta Patris, non admiscenda caducis.
3.18	sed tamen et Patris est specimen quod cernere fas sit,
3.19	humanis aliquando oculis concurrere promptum,
3.20	quod quamvis hebes intuitus speculamine glauco 
3.21	umentique acie potuit nebulosus adire,
3.22	quisque hominum vidisse Deum memoratur, ab ipso
3.23	infusum vidit Gnatum; nam Filius hoc est,
3.24	quod de Patre micans se praestitit inspiciendum
3.25	per species quas possit homo conprendere visu. 
3.26	nam mera maiestas est infinita, nec intrat
3.27	obtutus, aliquo ni se moderamine formet.
3.28	hoc vidit princeps generosi seminis Abram,
3.29	iam tunc dignati terras invisere Christi
3.30	hospes homo, in triplicem numen radiasse figuram. 
3.31	hoc conluctantis tractarunt bracchia Iacob,
3.32	ipse dator legis divinae accedere coram
3.33	iussus, amicitiae conlato qui stetit ore
3.34	comminus et sacris coniunxit verba loquellis,
3.35	carnis in effigie Christum se cernere sensit. 
3.36	sed maiora petens animum per vota tetendit
3.37	inconcessa homini, plusquam mortale laborans
3.38	ipsum, quantus erat, sine corpore visere Christum,
3.39	denique post multi sermonis mutua, postque
3.40	conspectum praesentis Eri et consortia longa, 
3.41	quaeso ait ut liceat te nune, Deus optime, nosse. 
3.42	respondit Dominus ‘mea, non me, eernere iustis
3.43	posteriora dabo.’ quid apertius, absque aliena
3.44	quam sumat faeie verbum non posse videri,
3.45	posse tamen, eum malit, idem numquam Patre viso 
3.46	terrenis oeulis habitu se ostendere nostro,
3.47	saepe et in angelieas vel mortales moderatum
3.48	induci species, queat ut sub imagine eerni?
3.49	hoc verbum est quod vibratum Patris ore benigno
3.50	sumpsit virgineo fragilem de corpore formam. 
3.51	inde figura hominis nondum sub carne Moysi
3.52	obieeta effigiem nostri signaverat oris,
3.53	quod quandoque Deus verbi virtute eoactum
3.54	sumpturus corpus faciem referebat eandem.
3.55	sed tamen et sentam visa est excita cremare 
3.56	flamma rubum. Deus in spinis volitabat aeutis,
3.57	vulnificasque eomas innoxius ignis agebat,
3.58	esset ut exemplo Deus inlapsurus in artus
3.59	spiniferos, sudibus quos texunt crimina densis
3.60	et peccata malis hirsuta doloribus inplent. 
3.61	inculto nam stirpe frutex vitiosus iniquis
3.62	luxuriam virgis inhonesto effundere suco
3.63	coeperat et nodos per acumina crebra ligabat.
3.64	cernere erat steriles subito splendescere frondes,
3.65	accensisque eitum foliis magno inpete late 
3.66	conlucere Deum, nec spinea laedere texta,
3.67	lambere sanguineos fructus et poma eruenta,
3.68	stringere mortiferi vitalia germina ligni,
3.69	quandoquidem tristes purgantur sanguine eulpae,
3.70	quem contorta rubus densis cruciatibus edit. 
3.71	ergo nihil visum nisi quod sub carne videndum,
3.72	lumen imago Dei, verbum Deus et Deus ignis,
3.73	qui sentum nostri peccamen corporis inplet;
3.74	nam lucis genitor, verbi sator, auctor et ignis
3.75	creditur extra oculos, ut apostolus edocet auctor, 
3.76	qui negat intuitu fontem Deitatis adiri,
3.77	credite, nemo deum vidit, mihi credite, nemo.
3.78	visibilis de fonte Deus, non ipse Dei fons
3.79	visibilis; cerni potis est qui nascitur, at non
3.80	innatus cerni potis est: latet os Patris illud 
3.81	unde Deus qui visibilem se praestitit olim,
3.82	tale aliquid formans in sese quale secuta est
3.83	passio, quae corpus sibi vindicat; ardua nam vis
3.84	est inpassibilis, quoniam natura superni
3.85	ignis ad horrificas nescit descendere poenas, 
3.86	nec capit humanis angoribus excruciari,
3.87	pura, serena, micans, liquido praelibera motu,
3.88	subdita nec cuiquam, dominatrix utpote rerum,
3.89	cui non principium de tempore, sed super omne
3.90	tempus et ante diem maiestas cum Patre summo, 
3.91	immo animus Patris et ratio, via consiliorum,
3.92	quae non facta manu nec voce creata iubentis
3.93	protulit imperium patrio ructata profundo,
3.94	hanc igitur non flagra secant, non sputa salivis
3.95	aspergunt, alapis non vexat palma relisis, 
3.96	nec perfossa cruci clavorum vulnera Agunt,
3.97	his adfecta caro est hominis, quam femina praegnans
3.98	enixa est sub lege uteri, sine lege mariti.
3.99	ille famem patitur, fel potat et haurit acetum,
3.100	ille pavet mortis faciem, tremit ille dolorem. 
3.101	dicite, sacrilegi doctores, qui Patre summo
3.102	desertum iacuisse thronum contenditis illo
3.103	tempore quo fragiles Deus est inlapsus in artus,
3.104	ergo Pater passus? quid non malus audeat error?
3.105	ipse puellari conceptus sanguine crevit? 
3.106	ipse verecundae distendit virginis alvum?
3.107	et iam falsiloqua est divini pagina libri,
3.108	quae verbum in carnis loquitur fluxisse figuram?
3.109	at non, qui verbi Pater est, caro factus habetur.
3.110	fige gradum, Scriptura, tuum; nil mobile et anceps 
3.111	adfirmasse decet: Pater est, quem cernere nulli 
3.112	est licitum; Pater est, qui numquam visus in orbe est,
3.113	nec mundana inter radiavit lumina coram.
3.114	verbum conspicuum misit, missumque recepit
3.115	cum voluit: verbo praestrinxit viscera purae 
3.116	virginis, et verbo struxit puerilia membra,
3.117	ipse quidem in terris virtute et numine praesens
3.118	semper adest quocumque loci, nec pars vacat ulla
3.119	maiestate Patris; nusquam est genitor Deus absens,
3.120	per verbum sed semper adest; atque inde Philippo 
3.121	Christus ait ‘tanto tecum iam tempore versor,
3.122	et Patrem te nosse negas, quem perspicis in me?’
3.123	est invisibilis donum Patris edere natum
3.124	visibilem, per quem valeat Pater ipse videri,
3.125	nec solis sanctorum oculis, sed lumine cassis 
3.126	caecorum; caecos loquor, atra socordia quorum
3.127	corde tenebroso verum perpendere nescit,
3.128	quem si perspicuum mortalibus infitiaris,
3.129	fare age, quem videat Babylonis ab arce tyrannus
3.130	innocuas inter flammas procul exspatiantem, 
3.131	calcantem rapidos inadustis fratribus ignes,
3.132	nempe ait ‘o proceres, tris vasta incendia anhelis
3.133	accepere viros fornacibus; additus unus
3.134	ecce vaporiferos ridens intersecat ignes.
3.135	Filius ille Dei est; fateorque et victus adoro. 
3.136	inrisas removete faces, taedasque tepentes
3.137	subtrahite; friget succensi sulpuris ardor.
3.138	Filius (haud dubium est) agit haec miracula rerum,
3.139	quem video, Deus ipse, Dei certissima proles,
3.140	imperat inmensis ardoribus et domat iras, 
3.141	insultans famulante rogo, piceosque furores
3.142	conprimit et rabiem flammarum algescere cogit,
3.143	barbaricos calida aura sinus non tangere iussa
3.144	praeterit et tenues stridens transcurrit amictus,
3.145	ipse per Assyrios metuit vapor ire tiaras, 
3.146	ne coma fusa umeris fumo obsordescat amaro.’
3.147	haec ait, et varios iubet obmutescere cantus,
3.148	organa, sambucas, citharas calamosque tubasque.
3.149	stulta superstitio tacuit, vox festa quievit,
3.150	quae male conspicuae celebrabat imaginis aurum. 
3.151	carmina sanctorum resonant iam sola virorum
3.152	triplice concentu regem laudantia caeli,
3.153	qui mare, qui terras, qui lucida sidera fecit,
3.154	ignibus et mediis securos texit alumnos.
3.155	semper in auxilium Sermo Patris omnipotentis 
3.156	descendit servando homini, mortalia semper
3.157	admiscenda sibi proprio curavit amore,
3.158	ut socianda caro Dominoque inplenda perenni,
3.159	degenerem vitam quae tunc animalis agebat,
3.160	exemplo mutaret eri, similesque per artus 1 
3.161	cernere consortem terreni adsuesceret oris,
3.162	participemque suum visu velut obside nosse,
3.163	et consanguineo paulatim accedere Christo.
3.164	ergo animalis homo quondam, nunc Spiritus illum
3.165	transtulit ad superi naturam seminis, ipsum 
3.166	infundendo Deum mortalia vivificantem.
3.167	nunc nova materies solidata intercute flatu,
3.168	materies sed nostra tamen, de virgine tracta,
3.169	exuit antiquae conrupta exordia vitae,
3.170	inmortale bonum proprio spiramine sumens, 
3.171	filius ille hominis, sed Filius ille Tonantis,
3.172	iam solus vultum Patris aspicit et videt ipsum.
3.173	nemo Patrem novit nisi Filius et cui monstrat
3.174	Filius, et nostri mediator et omnipotentis.
3.175	denique concludam brevis ut conpendia summae: 
3.176	non Pater in carnem descendit, sed Patris arcem
3.177	sumpta caro ascendit, Natus per utrumque cucurrit.
3.178	Cede, profanator Christi, iam cede, Sabelli, 
3.179	depositorque Patris Natique insane negator, 
3.180	nonne Patrem violas dum Natum scire recusas? 
3.181	quandoquidem non est genitor, nisi filius extet,
3.182	nec vocitare patrem potis es quem germine fraudas,
3.183	sed fortasse velis patriae pietatis honore
3.184	despoliare Deum, contentus nomine nudo,
3.185	quod Deus est, adimasque decus Patris et generis vim. 
3.186	ecquis in idolio recubans inter sacra mille
3.187	ridiculosque deos venerans sale, caespite, ture,
3.188	non putat esse deum summum et super omnia solum?
3.189	quamvis Saturnis Iunonibus et Cythereis,
3.190	portentisque aliis fumantes consecret aras, 
3.191	attamen in caelum quotiens suspexit, in uno
3.192	constituit ius omne deo, cui serviat ingens
3.193	virtutum ratio variis instructa ministris,
3.194	quae gens tam stolida est animis, tam barbara linguis,
3.195	quaeve superstitio tam sordida, quae caniformem 
3.196	latrantemque throno caeli praeponat Anubem?
3.197	nemo Cloacinae aut Eponae super astra deabus
3.198	dat solium, quamvis olidam persolvat acerram
3.199	sacrilegisque molam manibus rimetur et exta.
3.200	consule barbati deliramenta Platonis, 
3.201	consule et hircosus Cynicus quos somniat et quos
3.202	texit Aristoteles torta vertigine nervos,
3.203	hos omnes quamvis anceps labyrinthus et error
3.204	circumflexus agat, quamvis promittere et ipsi
3.205	gallinam soleant aut gallum, clinicus ut se 
3.206	dignetur praestare deus morientibus aequum,
3.207	cum ventum tamen ad normam rationis et artis,
3.208	turbidulos sensus et litigiosa fragosis
3.209	argumenta modis concludunt numen in unum,
3.210	cuius ad arbitrium sphera mobilis atque rotunda 
3.211	volvatur, serventque suos vaga sidera cursus,
3.212	non recipit natura hominis, modo quadrupes ille
3.213	non sit, et erecto spectet caelestia vultu,
3.214	non recipit neget ut regimen pollere supremum,
3.215	istud et ipse Numae tacitus sibi sensit haruspex, 
3.216	semifer et Scottus sentit, cane milite peior,
3.217	sed nos qui Dominum libris et corpore iam bis
3.218	vidimus, ante fide, mox carne et sanguine 1 coram,
3.219	quique voluminibus vatum cruce teste probatis
3.220	rimantes digitos costarum in vulnera cruda 
3.221	mersimus, et manuum visu dubitante lacunas
3.222	scrutati aeternum regem cognovimus Iesum,
3.223	abiurare Deo titulum nomenque paternum
3.224	credimus esse nefas, qui regem protulit ex se,
3.225	non regem populi Parthorum aut Romulidarum, 
3.226	sed regem summae et mediae rationis et imae,
3.227	atque ideo rerum dominum et super omnia regem,
3.228	carnis habet medium, summum Patris, et Stygis imum.
3.229	defluit his gradibus rursusque revolvitur in se;
3.230	est Deus, est et homo; fit mortuus et Deus idem est. 
3.231	omnia percurrit naturae munia pronae,
3.232	ut sursum Patris in gremium replicata reportet
3.233	mortua quae fuerant, ipsos quoque subvehat artus,
3.234	haec fore cum veterum cecinissent organa vatum,
3.235	nos oculis, manibus, congressu, voce, loquella 
3.236	experti, heroum tandem intelleximus orsa
3.237	priscorum et viso patefacta oracula Christo,
3.238	haec est nostra salus, hinc vivimus, hinc animamur.
3.239	hoc sequimur: numquam detracto nomine Nati
3.240	appellare Patrem, Patris et sine nomine numquam 
3.241	Natum nosse Deum, numquam nisi Sanctus et unus
3.242	Spiritus intersit Natumque Patremque vocare;
3.243	sic tamen haec constare tria, ut ne separe ductu
3.244	tris faciam, tribus his subsistat sed Deus unus.
3.245	nec Pater ipse autem qui Filius, ut, quia natum 
3.246	scimus ab innato, vere Pater et sata vere
3.247	sit suboles, nec sit genitor sibi Filius ipse.
3.248	perquam ridiculum est et futtile, natus ut ex se
3.249	sive supernatus 1 fuerit, sibi ipse repente
3.250	nascendi nova materies, ac se Deus ultro 
3.251	ediderit natumque sibi se fecerit ipsum,
3.252	nil falsum aut mendax divina vocabula fingunt,
3.253	qui Pater est, gignendo Pater, tum Filius ex hoc
3.254	Filius, auctore genitus quod sit Patre summo,
3.255	summus et ipse tamen; nec enim minor aut Patre dispar.
3.256	unde in utroque operis forma indiscreta, nisi omnem 
3.257	vim maiestatis patriae generosus haberet
3.258	Filius, idque Deus genitor, quod Filius, esset?
3.259	pergunt ulterius scrutantes quid sit id ipsum
3.260	gignere, si fas est humanos tendere sensus 
3.261	usque ad secretum, quod tempora cuncta diesque
3.262	praevenit antiquos, et principium super ipsum
3.263	eminet et, quodcumque potest homo quaerere, transit.
3.264	cum sit difficilis via noscere principiorum
3.265	semina, qui dabitur mortali exquirere quidnam 
3.266	ultra principium Deus egerit, aut quo pacto
3.267	ediderit verbum, quod principio caret omni?
3.268	hoc solum scimus, quod traditur esse Deum, quem
3.269	non genitus genitor generaverit, unus
3.270	et unum, integer integrum, non coeptum sed tamen ortum, 
3.271	et conperpetuum retro Patris et Patre natum,
3.272	sed nec decisus Pater est, ut pars Patris esset
3.273	Filius, extendens nec se substantia tractim
3.274	produxit minuitque aliquid de numine pleno,
3.275	dum mutata novum procudit portio Natum. 
3.276	non convertibilis nec demutabilis umquam
3.277	est Deus aut gignendo aliquid sibi detrahit, atqui
3.278	totus et ex toto Deus est, de lumine lumen,
3.279	quando autem lumen sine lumine? quando refulgens
3.280	lux fulgore caret? quando est ut proditus ignis 
3.281	ignem deminuat? quando Pater et Deus et lux
3.282	non lucis Deus et Pater est? qui, si Pater olim
3.283	non fuit, et serum genuit post tempora Natum,
3.284	fit novus, inque novum ius proficit, absit, ut umquam
3.285	plenus proficiat, qui non eget incremento. 
3.286	et Deus et genitor lumenque et gloria semper
3.287	ille fuit, nec post sibi contulit ut Pater esset,
3.288	sic fit ut aeternum credamus cum Patre Christum,
3.289	illo auctore satum, cui nullus praefuit auctor,
3.290	haec tu si dubitas Nati mysteria Christi, 
3.291	perdite, catholica non es de plebe, sed unus
3.292	de grege turifero, venerator Deucalionum,
3.293	devotus cippo, ficulni stipitis unctor.
3.294	quin potius scrutare Dei signacula in ipso
3.295	fonte vetustatis, percurre scrinia primi 
3.296	scriptoris, quem non bardus pater aut avus augur,
3.297	fabula nec veteris famae, nec garrula nutrix,
3.298	nec sago clangore loquax et stridula cornix
3.299	rem docuere Dei, sed coram proditus ipse,
3.300	ipse Deus trepidum mortalem mitis amico 
3.301	inbuit adloquio seque ac sua summa retexit,
3.302	nimirum meminit scriptor doctissimus illo
3.303	orbis principio non solum nec sine Christo
3.304	informasse Patrem facturae plasma novellae.
3.305	fecit ait ‘condens hominem Deus, et dedit olli 
3.306	ora Dei.’ quidnam est aliud quam dicere ‘solus
3.307	non erat, atque Deo Deus adsistebat agenti,’
3.308	cum Dominus faceret Domini sub imagine plasma?
3.309	Christus forma Patris, nos Christi forma et imago;
3.310	condimur in faciem Domini bonitate paterna, 
3.311	venturo in nostram faciem post saecula Christo,
3.312	possum multa sacris exempla excerpere libris,
3.313	ni refugis, quae te doceant non in Patre solo
3.314	vim maiestatis positam, sed cum Patre Christum
3.315	esse Deum, velut illud ait genealogus idem: 
3.316	a Domino Dominus flammam pluit in Sodomitas.
3.317	quis Dominus, de quo Domino, si solus ab arce
3.318	siderea spectat Pater aut ardescit in iras?
3.319	Filius armatam Domini Patris ignibus iram
3.320	spargebat Dominus: sunt unum fulmen utraque. 
3.321	Haec si Iudaicos sic intellecta rigassent
3.322	auditus stupidas ut possent 1 tangere fibras,
3.323	audissent Dominum virtutum, qui pereuntes
3.324	venerat ut servaret oves; sed ab auribus omnis
3.325	Fluxerat ornatus, caput et iam coctile Bahal 
3.326	finxerat auriculasque suo spoliarat honore,
3.327	dux populi peccantis adest de monte corusci
3.328	luminis adloquioque Dei, tabulasque tremendo
3.329	incisas digito caeca ad tentoria defert,
3.330	sed cadit in faciem plebs non visura profundae 
3.331	legis in effigie scriptum per enigmata Christum,
3.332	infelix, quae luce oculos praestricta paventes
3.333	texerit et presso faciem velarit amictu!
3.334	at nos reiecto Christum velamine coram
3.335	cernimus atque Deum vultu speculantur aperto, 
3.336	nec sub lege gravi depressa fronte iacemus,
3.337	sed legis radium sublimi agnoscimus ore.
3.338	heu, frondosa prius ramis felicibus arbos,
3.339	pinguibus, heu, quondam radix oleagina bacis!
3.340	ecce tibi inserto revirescit nunc oleastro 
3.341	truncus et externi vestitur cortice libri,
3.342	iam miserere tui. non se silvestris olivi
3.343	surculus exultans alieno stipite iactat,
3.344	sed monet ut generis proprii memor unguine amaro
3.345	contristare comas desuescas, stirpe nec imo 
3.346	invideas missis in celsa cacumina virgis,
3.347	blasphemas Dominum, gens ingratissima, Christum.
3.348	pascha tuum dic, dic, cuius de sanguine festum
3.349	tam sollemne tibi est? quis tandem caeditur agnus
3.350	anniculus? sacer ille tibi redeuntibus annis, 
3.351	sed sacer in pecude. stultum est sic credere sacrum,
3.352	sanguine balantis summos contingere postes,
3.353	lascivire choris, similaginis azymon esse,
3.354	cum fermentati turgescant crimine mores,
3.355	non sapis, inprudens, nostrum te effingere pascha, 
3.356	legis et antiquae praeductis pingere sulcis
3.357	omne sacramentum retinet quod passio vera,
3.358	passio, quae nostram defendit sanguine frontem
3.359	corporeamque domum signato conlinit ore?
3.360	hanc fugit exclusis Aegyptia plaga procellis, 1 
3.361	haec regis Pharii regnum ferale resolvit,
3.362	deque potestatis mundanae grandine densa
3.363	eripit Abraham cum stirpe et gente fideli.
3.364	Abrahae genus est verum, cui sanguis in ore
3.365	creditus inscriptusque rubet, cui visus in orbe 
3.366	haud dubitante fide Deus est, Deus ex Patre verus.
3.367	ille Deum vidit, visum mox credidit: at tu,
3.368	posteritas carnis, carnaliter omnia cernens,
3.369	carnis opus sub lege geris, quam spiritus inplet
3.370	interior; nec enim caelo lex carnea fluxit, 
3.371	quam tu carne colis, sed Christo feta meamque
3.372	spem paritura utero, quam spem, nisi numinis almum
3.373	lumen et adventum Domini, quem viderat Abrae
3.374	prima fides, nostrisque Pater promiserat olim
3.375	perspiciendum oculis et legis voce probandum? 
3.376	nec solum legis; nam quae iam littera Christum
3.377	non habet, aut quae non scriptorum armaria Christi
3.378	laude referta novis celebrant miracula libris?
3.379	Hebraeus pangit stilus, Attica copia pangit,
3.380	pangit et Ausoniae facundia tertia linguae, 
3.381	Pilatus iubet ignorans ‘I, scriba, tripictis
3.382	digere versiculis quae sit subfixa potestas,
3.383	fronte crucis titulus sit triplex, triplice lingua
3.384	agnoscat Iudaea legens et Graecia norit
3.385	et venerata Deum percenseat aurea Roma.’
3.386	quidquid in aere cavo reboans tuba curva remugit,
3.387	quidquid ab arcano vomit ingens spiritus haustu,
3.388	quidquid casta chelys, quidquid testudo resultat,
3.389	organa disparibus calamis quod consona miscent,
3.390	aemula pastorum quod reddunt vocibus antra, 
3.391	Christum concelebrat, Christum sonat, omnia Christum
3.392	muta etiam fidibus sanctis animata loquuntur,
3.393	o nomen praedulce mihi! lux et decus et spes
3.394	praesidiumque meum, requies o certa laborum,
3.395	blandus in ore sapor, fragrans odor, inriguus fons, 
3.396	castus amor, pulchra species, sincera voluptas!
3.397	si gens surda negat sibi tot praeconia de te,
3.398	tam multas rerum voces elementaque tantae
3.399	nuntia laetitiae stolidas intrare per aures,
3.400	audiat insanum bacchantis energima monstri, 
3.401	quod rabidus clamat capta inter viscera daemon,
3.402	et credat miseranda suis. torquetur Apollo
3.403	nomine percussus Christi, nec fulmina Verbi
3.404	ferre potest; agitant miserum tot verbera linguae,
3.405	quot laudata Dei resonant miracula Christi. 
3.406	intonat antistes Domini ‘fuge, callide serpens,
3.407	exue te membris, et spiras solve latentes,
3.408	mancipium Christi, fur corruptissime, vexas.
3.409	desine, Christus adest, humani corporis ultor:
3.410	non licet ut spolium rapias, cui Christus inhaesit. 
3.411	pulsus abi, ventose liquor; Christus iubet, exi.’
3.412	has inter voces medias Cyllenius ardens
3.413	eiulat, et notos suspirat Iuppiter ignes,
3.414	ecce Gerasenos legio ruit effera porcos,
3.415	et post multiplices busti sub rupe catenas, 
3.416	poenarum gemitus longis grunnitibus edit.
3.417	clamarat, sed ab ore hominis ‘cognoscimus, Iesu
3.418	nate Deo, nate sceptris et germine David,
3.419	quid sis, quid venias; qua nos virtute repellas
3.420	novimus, adventusque tui terrore iacemus.’
3.421	haec, Iudaea, tuas vox non pervenit ad aures?
3.422	pervenit, mentem sed non penetravit egenam
3.423	lucis, et a primis foribus disclusa refugit.
3.424	audiit adventum Domini, quem solis Hiberi
3.425	vesper habet, roseos 1 et qui novus exeipit ortus. 
3.426	laxavit Scythicas verbo penetrante pruinas
3.427	vox evangeliea, Hyreanas quoque fervida brumas
3.428	solvit, ut exutus glaeie iam mollior amnis
3.429	Caucasea de eote fluat Rhodopeius Hebrus,
3.430	mansuevere Getae, feritasque eruenta Geloni 
3.431	laete mero sitiens exsanguia poeula miscet
3.432	libatura saeros Christi de sanguine potus, 
3.433	novit et Atlantis pridem plaga perfida Mauri
3.434	dedere crinitos ad Christi altaria reges,
3.435	ex quo mortalem praestrinxit Spiritus alvum, 
3.436	Spiritus ille Deus, Deus et se corpore matris
3.437	induit atque hominem de virginitate ereavit,
3.438	Delphica damnatis tacuerunt sortibus antra,
3.439	non tripodas eortina regit, 2 non spumat anhelus
3.440	fata Sibyllinis fanaticus edita libris, 
3.441	perdidit insanos mendax Dodona vapores,
3.442	mortua iam mutae lugent oracula Cumae,
3.443	nec responsa refert Libyeis in Syrtibus Hammon.
3.444	ipsa suis Christum Capitolia Romula maerent
3.445	principibus lucere Deum, destructaque templa 
3.446	imperio cecidisse ducum, iam purpura supplex
3.447	sternitur Aeneadae rectoris ad atria Christi,
3.448	vexillumque crucis summus dominator adorat.
3.449	principibus tamen e cunctis non defuit unus
3.450	me puero, ut memini, ductor fortissimus armis, 
3.451	conditor et legum, celeberrimus ore manuque,
3.452	consultor patriae, sed non consultor habendae
3.453	relligionis, amans ter centum milia divum.
3.454	perfidus ille Deo, quamvis non perfidus orbi,
3.455	augustum caput ante pedes curvare Minervae 
3.456	fictilis et soleas Iunonis lambere, plantis
3.457	Herculis advolvi, genua incerare Dianae,
3.458	quin et Apollineo frontem submittere gypso
3.459	aut Pollucis equum suffire ardentibus extis.
3.460	forte litans Hecaten placabat sanguine multo; 
3.461	pontificum festis ferienda securibus illic
3.462	agmina vaccarum steterant, vitulasque revincta
3.463	fronte coronatas umbrabat torta cupressus.
3.464	iamque insertato reserarat viscera cultro
3.465	vittatus de more senex manibusque cruentis 
3.466	tractabat trepidas letali frigore fibras,
3.467	postremosque animae pulsus in corde tepenti
3.468	callidus interpres numeris et fine notabat:
3.469	cum subito exclamat media inter sacra sacerdos
3.470	pallidus ‘en quid ago? maius, rex optime, maius 
3.471	numen nescio quod nostris intervenit aris
3.472	quam sufferre queant spumantia cymbia lacte,
3.473	caesarum sanguis pecudum, verbena, coronae,
3.474	accitas video longe dispergier umbras,
3.475	territa Persephone vertit vestigia retro 
3.476	extinctis facibus, tracto 1 fugitiva flagello,
3.477	nil agit arcanum murmur, nil Thessala prosunt
3.478	carmina, turbatos revocat nulla hostia manes,
3.479	nonne vides ut turibulis frigentibus ignis
3.480	marceat, ut canis pigrescat pruna favillis? 
3.481	ecce Palatinus pateram retinere minister
3.482	non valet, elisa destillant balsama dextra,
3.483	flamen et ipse suas miratur vertice laurus
3.484	cedere, et incertum frustratur victima ferrum,
3.485	nescio quis certe subrepsit Christicolarum 
3.486	hic iuvenum; genus hoc hominum tremit infula et omne
3.487	pulvinar divum, lotus procul absit et unctus;
3.488	pulchra reformatis redeat Proserpina sacris.’
3.489	dixit, et exsanguis conlabitur ac, velut ipsum
3.490	cerneret exerto minitantem fulmine Christum, 
3.491	ipse quoque exanimis posito diademate princeps
3.492	pallet et adstantes circumspicit, ecquis alumnus
3.493	chrismatis inscripto signaret tempora ligno,
3.494	qui Zoroastreos turbasset fronte susurros.
3.495	armiger e cuneo puerorum flavicomantum, 
3.496	purpurei custos lateris, deprenditur unus,
3.497	nec negat, et gemino gemmata hastilia ferro
3.498	proicit ac signum Christi se ferre fatetur.
3.499	prosiluit pavidus deiecto antistite princeps
3.500	marmoreum fugiens nullo comitante sacellum, 
3.501	dum tremefacta cohors dominique oblita supinas
3.502	erigit ad caelum facies atque invocat Iesum,
3.503	iamne piget facti? iam paenitet? en tibi Christum,
3.504	infelix Iudaea, Deum, qui sabbata solvens
3.505	terrea mortales aeterna in sabbata sumpsit, 
3.506	gentibus emicuit, praefulsit regibus, orbem
3.507	possidet, imperii dominam sibi cedere 1 Romam
3.508	conpulit et simulacra deum Tarpeia subegit,
3.509	disce tuis, miseranda, malis, quo vindice tandem
3.510	vana superstitio lex et carnaliter acta 
3.511	plectatur, cuius virtus te proterat ultrix.
3.512	destructone iacent Solomonia saxa metallo
3.513	aedificata manu? iacet illud nobile templum,
3.514	cur iacet? artificis quia dextra solubilis illud
3.515	caemcntum struxit resolubile; iure solutum est 
3.516	et iacet, in nihilum quoniam redit omne politum.
3.517	quod fieri recipit, recipit quandoque perire,
3.518	si nostrum contra quod sit vis discere templum,
3.519	est illud quod nemo opifex fabriliter aptans
3.520	conposuit, quod nulla abies pinusve dolata 
3.521	texuit, exciso quod numquam marmore crevit;
3.522	cuius onus nullis fultum sublime columnis
3.523	fornice curvato tenui super arte pependit,
3.524	sed verbo factum Domini; non voce sonora,
3.525	sed verbo, quod semper erat. verbum caro factum est. 
3.526	hoc templum aeternum est, hoc finem non habet, hoc tu
3.527	expugnare volens flagris, cruce, felle petisti,
3.528	destructum iacuit poenis vexantibus: esto,
3.529	matris enim ex utero quod destrueretur habebat,
3.530	sed quod morte brevi materna ex parte solutum est 
3.531	maiestate Patris vivum lux tertia reddit,
3.532	vidisti angelicis comitatum coetibus alte
3.533	ire meum, cuius servor munimine, templum,
3.534	illius aeternae suspendunt culmina portae,
3.535	ac per inacccssas scalarum gloria turres 
3.536	tollitur et gradibus lucet via candida summis,
3.537	at tua congcstae tumulant holocausta ruinae,
3.538	quid mereare Titus docuit, docuere rapinis
3.539	Pompeianae acies, quibus exstirpata per omnes
3.540	terrarum pelagique plagas tua membra feruntur. 
3.541	exibis vagus huc illuc fluitantibus errat
3.542	Iudaeus, postquam patria de sede revulsus
3.543	supplicium pro caede luit, Christique negati
3.544	sanguine respersus commissa piacula solvit,
3.545	en quo priscorum virtus defluxit avorum! 
3.546	ervit ab antiquis dilapsa fidelibus heres
3.547	nobilitas, sed iam non nobilis; illa recentem
3.548	suspectat 1 captiva fidem, vis tanta novellae
3.549	credulitatis inest; Christum confessa triumphat
3.550	gens infida prius, Christi sed victa negatrix 
3.551	subditur imperio dominos sortita fideles.
3.552	Sunt qui Iudaico cognatum dogma furori
3.553	instituunt media Christum ratione secuti,
3.554	hoc tantum, quod verus homo est, at caelitus illum
3.555	adfirmant non esse Deum; pietate fatentur, 
3.556	maiestate negant: morum pro laude sacratum
3.557	concelebrant, adimunt naturae summa supernae.
3.558	omne opus egregium, per quod sollertia pollens
3.559	emicat, ingenii est aut roboris: illud acuto
3.560	corde viget, duris excellit viribus istud. 
3.561	mortale est sed utrumque homini; nam cana senescunt
3.562	ingenia et validos consumunt saecla lacertos.
3.563	haec nos in Domini virtute et laude perenni
3.564	non sequimur: sequimur nullo quod semine terrae
3.565	germinat, inmundum quod non de labe virili 
3.566	sumit principium; tener illum seminat ignis,
3.567	non caro nec sanguis patrius nec foeda voluptas,
3.568	intactam thalami virtus divina puellam
3.569	sincero adflatu per viscera casta maritat;
3.570	inconperta ortus novitas iubet ut Deus esse 
3.571	credatur Christus sic conditus, innuba virgo
3.572	nubit spiritui, vitium nec sentit amoris,
3.573	pubertas signata manet; gravis intus et extra
3.574	incolumis, florens de fertilitate pudica,
3.575	iam mater, sed virgo tamen, maris inscia mater. 
3.576	quid renuis? quid inane caput, non credule, quassas?
3.577	angelus hoc saneto fore nuntiat 1 ore: plaeetne
3.578	credere et angelicis aurem reserare loquellis?
3.579	ipsa coruscantis monitum sacra virgo ministri
3.580	credidit atque ideo concepit credula Christum; 
3.581	credentes nam Christus adit, dubitabile pectus
3.582	sub titubante fide refugo contemnit honore,
3.583	virginitas et prompta fides Christum bibit alvo
3.584	cordis et intactis condit paritura latebris,
3.585	crede quod emissus solio Patris angelus infit. 
3.586	vel, si concretus liquidam de sidere vocem
3.587	non capit auditus, mulier quid coniuge praegnans
3.588	clamet anus credens et tandem sobrius audi.
3.589	mira fides! utero puer interceptus anili
3.590	virgineum Dominum materno ex ore salutat, 
3.591	primus et infantem non natus nuntiat infans
3.592	iam nostrum; 1 vagire sibi nam pusio nondum
3.593	norat et ora Deo reserabat garrula Christo,
3.594	promite secretos fatus; date, pandite librum,
3.595	evomuit spirante Deo quem sanctus Esaias. 
3.596	percensere libet calamique revolvere sulcos,
3.597	sidereis quos illa notis manus aurea duxit,
3.598	ite hinc, dum rutilos apices submissus adoro,
3.599	dum lacrimans veneror dumque oscula dulcia figo;
3.600	gaudia concipiunt lacrimas, dant gaudia fletum. 
3.601	advenit promissa dies quam dixerat iste
3.602	adfore versiculus, cum virgo puerpera, teste
3.603	haud dubie sponso, pacti cui cura pudoris,
3.604	edidit, Emmanuelque meum me cernere fecit,
3.605	estne Deus iam noster? homo versatur et adstat 
3.606	nobiscum nomenque probat versumque vetustis
3.607	obscurum saeclis praesenti inluminat ore.
3.608	estne Deus, cuius cunas veneratus Eous
3.609	lancibus auratis regalia fercula supplex
3.610	virginis ad gremium pannis puerilibus offert? 
3.611	quis tam pinnatus rapidoque simillimus austro
3.612	nuntius Aurorae populos atque ultima Bactra
3.613	attigit, inluxisse diem Iactantibus horis,
3.614	qua tener innupto penderet ab ubere Christus?
3.615	vidimus hunc aiunt ‘puerum per sidera ferri, 
3.616	et super antiquos signorum ardescere tractus.’
3.617	diriguit trepidans Chaldaeo in vertice pernox
3.618	astrologus, cessisse Anguem, fugisse Leonem,
3.619	contraxisse pedes lateris maneo ordine Cancrum,
3.620	cornibus infractis domitum mugire Iuvencum, 
3.621	sidus et Hirquinum laceris marcescere villis,
3.622	labitur hinc pulsus Puer Hydrius, inde Sagittae,
3.623	palantes Geminos fuga separat, inproba Virgo
3.624	prodit amatores tacitos in fornice mundi,
3.625	quique alii horrificis pendent in nubibus ignes 
3.626	Luciferum timuere novum: rota lurida solis
3.627	haeret, et excidium sentit iam iamque futurum,
3.628	seque die medio velandum 1 tegmine glauco,
3.629	splendoremque poli periturum nocte diurna
3.630	orbe repentinis caput obnubente tenebris. 
3.631	hunc ego non cumulem myrrhaeque et turis et auri
3.632	muneribus? scio quem videam, quae dona rependam.
3.633	hunc ego non venerer, qui caelo visus humique
3.634	inventus rex atque Deus moderatur utrumque
3.635	naturae specimen, tumuloque inferna refringens 
3.636	regna insurgentes secum iubet ire sepultos?
3.637	caelum habitat, terris intervenit, abdita rumpit
3.638	Tartara, vera fides; Deus est, qui totus ubique est.
3.639	numquid vana viros aut mens aut lingua fefellit?
3.640	numquid fortuitis frustrantia dona dederunt 
3.641	casibus aut caeco votum sub honore dicarunt?
3.642	quae porro causa aut ratio submittere colla
3.643	ante pedes Mariae puerique crepundia parvi,
3.644	si tantum mortalis erat, nec summa potestas
3.645	inplebat teneros divinis flatibus artus? 
3.646	sed iam tolle magos, tus, aurum, myrrhea dona,
3.647	quae verum docuere Deum, praesepia, pannos,
3.648	matris adoratum gremium face sideris ardens:
3.649	ipsa Deum virtus factorum et mira loquantur,
3.650	insanos video subito mitescere ventos 
3.651	cum iubeat Christus, video luctantia magnis
3.652	aequora turbinibus tranquillo marmore tendi
3.653	imperio Christi, video calcatus eundem
3.654	cum patitur gurges tergum solidante liquore.
3.655	ipse super fluidas plantis nitentibus undas 
3.656	ambulat ac presso firmat vestigia fluctu,
3.657	increpat ipse notos, et flatibus otia mandat,
3.658	quis iubeat saevis aquilonibus ‘ite, silete
3.659	carceribus vestris amploque facessite ponto,’
3.660	sit nisi caelipotens aquilonum conditor idem? 
3.661	ninguidus agnoscit Boreas atque imbrifer Eurus
3.662	nimborum dominum tempestatumque potentem,
3.663	excitamque hiemem verrunt vidente sereno,
3.664	quis pelagi calcarit aquas? quis per vada glauca
3.665	gressibus inpressis spatiatus triverit udum 
3.666	non submersus iter, sola pendulus et pede sicco,
3.667	aequoreae nisi factor aquae, qui Spiritus olim
3.668	ore superfusus patrio volitabat in undis
3.669	nondum discretis nec certo litore elausis?
3.670	sustinuit gressum Domini famulus liquor, ac se 
3.671	mobilitate carens solidos substrinxit ad usus.
3.672	quid diversa Dei memorem facta inclyta Christi?
3.673	altius inspecta quae,1 maiestate negator,
3.674	haud dubitans hominem, tute ipse fatebere numen.
3.675	inlevit caecos oculos et lumina limo 
3.676	reddidit umectam sacro sputamine terram
3.677	contrectans digitis: luteum medicamen operta
3.678	nox habuit, tenebras obducta uligo removit,
3.679	insuper ostendit quonam caligo lavacro
3.680	expurganda foret, variis Siloa refundit 
3.681	momentis latices, nec fluctum semper anhelat,
3.682	sed vice distincta largos lacus accipit haustus.
3.683	agmina languentum sitiunt spem fontis avari,
3.684	membrorum maculas puro ablutura natatu.
3.685	certatim interea roranti pumice raucas 
3.686	exspectant scatebras et sicco margine pendent,
3.687	hoc limum iubet inpositum de fonte lavari
3.688	Christus et infusa vultum splendescere luce.
3.689	norat enim limo sese informasse figuram
3.690	ante tenebrosam, proprii medicamen et oris 
3.691	adiecisse novo, quem primum finxerat, Adae.
3.692	nam sine divino Domini perflamine summi
3.693	arida terra fuit, nulli prius apta medellae:
3.694	sed postquam liquidus caelesti Spiritus ore
3.695	virgineam respersit humum, medicabilis illa est. 
3.696	inde trahit sucum lentoque umore salutem
3.697	inlinit, infunditque diem baptismate lota.
3.698	caecus adest oculis iam Christi ex ore refectis
3.699	seque luto et nitidis lucem sumpsisse fluentis
3.700	clamat, et auctorem stupefacta per oppida monstrat, 
3.701	auctorem lucis largitoremque dierum,
3.702	non dedignatum medicae purgamen aquai
3.703	corpore sub proprio monstrare errantibus aegris,
3.704	milibus ex multis paucissima quaeque retexam,
3.705	summatim relegam totus quae non capit orbis. 
3.706	quinque in deserto panes iubet et duo pisces
3.707	adponi in pastum populis, qui forte magistrum
3.708	non revocante fame stipabant undique saeptum,
3.709	inmemoresque cibi vicos, castella, macellum,
3.710	oppida, mercatus et conciliabula et urbes 
3.711	respuerant, largo contenti dogmate vesci,
3.712	multa virum strato fervent convivia faeno,
3.713	centenos simul accubitus iniere sodales,
3.714	seque per innumeras infundunt agmina mensas,
3.715	pisciculis—iam crede Deum—saturanda duobus 
3.716	et paucis crescente cibo per fragmina crustis.
3.717	ambesis dapibus cumulatim aggesta redundant
3.718	fercula, bis senos micarum molibus inplent
3.719	post cenam cophinos; crudus conviva resudat
3.720	congeriem ventris, gemit et sub fasce minister. 
3.721	quis cumulare potest epulas in grandia parvas?
3.722	quis, nisi qui corpus pastumque et corporis omnem
3.723	condens ex nihilo nulla existente creavit
3.724	mundum materia? non sicut sculptor ab aeris
3.725	rudere decoctam consuescit vivere massam, 
3.726	sed Deus omnipotens orbem sine semine finxit,
3.727	nil erat omne quod est: nil id procedere et esse
3.728	atque novum fieri, mox et grandescere iussum est.
3.729	parvum de nihilo primum fuit, addita parvo
3.730	incrementa modis auxerunt omnia plenis. 
3.731	ergo ego, cum videam manibus sic crescere Christi
3.732	parva alimenta hominum, possum dubitare per ipsum
3.733	exiguas rerum species elementaque mundi
3.734	ex nihilo primum modica et mox grandia sensim
3.735	crevisse, ex modicis quae consummata videmus? 
3.736	ac ne post hominum pastus calcata perirent,
3.737	neve relicta lupis aut vulpibus exiguisve
3.738	muribus in praedam nullo custode iacerent,
3.739	bis sex adpositi, cumulatim qui bona Christi
3.740	servarent gravidis procul ostentata canistris. 
3.741	sed quid ego haec autem titubanti voce retexo,
3.742	indignus qui sancta canam? procede sepulcro,
3.743	Lazare, dic cuius vocem tellure sub ima
3.744	audieris, quae vis pcnetraverit abdita leti,
3.745	quod, cum te Christus penitus nigrante profundo 
3.746	inmersum vocat ut redeas, ceu proximus audis,
3.747	nec remoratus ades? quae tam vicina Charybdis
3.748	regna tenebrarum tenui distantia fine
3.749	coniungit superis? ubi Taenara tristia vasto
3.750	in praeceps deiecta chao, latebrosus et ille 
3.751	amnis inexpletis volvens incendia ripis?
3.752	ante fores tumuli, quas saxa inmania duro
3.753	obice damnarant scopulis substructa cavatis,
3.754	stat Dominus nomenque ciet frigentis amici,
3.755	nec mora, funereus revolutis rupibus horror 
3.756	evomit exequias gradiente cadavere vivas,
3.757	solvite iam laetae redolentia vincla, sorores,
3.758	solus odor sparsi spiramen aromatis efflat,
3.759	nec de corporeo nidorem sordida tabo
3.760	aura refert, oculos sanie stillante solutos 
3.761	pristinus in speculum decor excitat, et putrefactas
3.762	tincta rubore genas paulatim purpura vestit,
3.763	quis potuit fluidis animam suffundere membris?
3.764	nimirum qui membra dedit, qui fictilis ulvae
3.765	perflavit venam madidam, cui tabida glaeba 
3.766	traxit sanguineos infecto umore colores.
3.767	o mors auritis iam mitis legibus, o mors
3.768	surda prius, iam docta sequi quodcumque iubetur,
3.769	cui tantum de te licuit? convicta fatere
3.770	esse Deum, solus qui me tibi praeripit, Iesum. 
3.771	abde negatores Christi, nemo invidet, abde;
3.772	utere sorte tua blasphemis nocte tenendis
3.773	perpetua, plebem iustorum capta resolve,
3.774	qui norunt hominem atque Deum sic dicere Christum
3.775	ut verus summusque Deus mortalia gestet. 
3.776	ipse gerit quod struxit opus, nec ferre pudescit
3.777	factor quod peperit, corpus loquor atque animae vim.
3.778	finxerat hoc digitis, animam sufflaverat ore.
3.779	totum hominem Deus adsumit, quia totus ab ipso est,
3.780	et totum redimit quem sumpserat, omne reducens, 
3.781	quidquid homo est, istud tumulis, ast illud abysso.
3.782	Occurrit dubitans hic dissertator et illud
3.783	obicit, anne fides capit ut substantia flante
3.784	inspirata Deo cruciatum sentiat, utque
3.785	inferni petat ima poli barathroque coquatur? 
3.786	crede animam non esse Deum, sed crede creatis
3.787	maiorem cunctis, ipsam quoque crede creatam,
3.788	formata est namque ore Dei, quae non erat ante,
3.789	sed formata habitu pulcherrima pictaque rebus
3.790	divinis, et plena Deo similisque creanti, 
3.791	non tamen ipsa Deus, quoniam generatio non est,
3.792	sed factura Dei est; solus de corde Parentis
3.793	Filius emicuit; verus, verus 1 Deus ille.
3.794	conlatum est animae, subito ut, quae non erat, esset.
3.795	ille coaeternus Patris est et semper in ipso, 
3.796	nec factus sed natus habet quodcumque paternum est,
3.797	haec similis velut umbra Dei est. sic ipse locutus
3.798	factor, utroque hominem meditans de Agmine iunctim
3.799	aedificare sui similem; sed non habet umbra
3.800	quod corpus solidum, cuius imitatio in umbra est, 
3.801	atque aliud verum est, aliud simulatio veri.
3.802	est similis saeclis quod non consumitur ullis,
3.803	quod sapiens iustique capax reginaque rerum
3.804	imperat, ante videt, perpendit, praecavet, infit,
3.805	verborum morumque opifex instructaque mille 
3.806	artibus et caelum sensu percurrere docta,
3.807	his animam similem sibi conditor effigiavit,
3.808	cetera dissimilem: quippe hanc conprendere promptum est,
3.809	quam modus et species determinat, at Deus ingens
3.810	atque superfusus trans omnia nil habet in se 
3.811	extremum, ut claudi valeat sensuve teneri,
3.812	inconprensa manet virtus, cui linea defit ultima, 
3.813	quam spatium non mensurabile tendit,
3.814	ergo animam factam, magno et factore minorem
3.815	maioremque aliis atque omnibus imperitantem, 
3.816	corruptela putris nascentem turbida carnis
3.817	concipit, ac membris tabentibus interfusam
3.818	participat de faece sua; fit mixta deinde
3.819	peccandi natura luto cum simplice flatu,
3.820	sed fortasse animam, Domini quia fluxit ab ore, 
3.821	conpositam factamque neges, velut ipsa Dei pars,
3.822	quod dictu scelus est, taetras trahat oblita culpas
3.823	et pessum damnata ruens chaos intret opertum,
3.824	sit res illa Dei, non abnuo; pars tamen illa
3.825	haudquaquam dicenda Dei est, quae tempore coepit, 
3.826	nec prior aut senior quam primum plasma putanda est.
3.827	tunc etenim factam video, cum cordis amici
3.828	intravit germana domum limique recentis
3.829	hospita et ipsa recens fraterna sedit in aula.
3.830	illa quidem flatus Domini est, sed spiritus et vis 
3.831	non est plena Dei, tanto moderamine missa 
3.832	quanto flans voluit flandi servare tenorem.
3.833	est inpossibile spectare profunda Sabaoth,
3.834	sed speculum Deitatis homo est: in corpore discas
3.835	rem non corpoream sollers interprete Christo 
3.836	qui Patrem proprium mortali in corpore monstrat,
3.837	perspice quam varios fundamus ab ore vapores,
3.838	spiramus quotiens animae sufflabilis auras,
3.839	nunc flatum tepidum calor exhalatus anhelat,
3.840	rorantes nebulas udis de faucibus efflans; 
3.841	cum libet, in gelidum flabrali frigore ventum
3.842	spiritus existit tenuis et sibilat aer.
3.843	adde et distinctum quem musica tibia flatum
3.844	concipit: aut ille est presso modulamine parcus,
3.845	aut tumidum largo sublimat flamine bombum, 
3.846	aut raucos frangit modulos, aut lene susurrat,
3.847	aut exile trahens sonitus producit acutos,
3.848	aut murmur tenerum sublidit voce minuta,
3.849	haec cum te videas mortali in corpore posse,
3.850	cur non aeternum potuisse infundere credas 
3.851	qualem animam voluit? praescriptis quam quia condens
3.852	efflavit fuditque modis, sit facta necesse est.
3.853	denique multa sapit, sed non sapit omnia nostrae
3.854	vis animae, certum sapere ac praenoscere iussa.
3.855	iam cui certus inest modus et cui nosse negatum est 
3.856	omnia, factura est; nam condita et aucta probatur,
3.857	collige de simili, sitne haec factura, creavit
3.858	nempe manus Domini corpus mortale lutumque
3.859	conposuit digitis, numquid manus articulatim
3.860	est digesta Dei? numquid vola? numquid et ungues 
3.861	claudere flexibiles patulam seu tendere palmam?
3.862	ista figura manus nostrae est, quam non habet in se
3.863	incircumscriptus Dominus; sed tradita forma est
3.864	humanis quae nota animis daret intellectum, 1
3.865	ut per corpoream speciem plasmasse feratur 
3.866	corporis effigiem. 1 sic est plasmata vicissim
3.867	flatu incorporeo res flabilis, oris et esse
3.868	fertur opus, tenuis per quod constructa refulsit
3.869	forma animae atque rudi factam se munere sensit.
3.870	si non est factura manus caro nostra, nec oris 
3.871	est factura anima, flatu et spiramine coepta
3.872	inque locum deducta aliquem; namque omne quod hora
3.873	natalis profert, locus accipit; et locus ullus
3.874	quod cohibere potest, modicum est, nec in omnia fusum;
3.875	et quod tam modicum est ut certa sede locetur 
3.876	iam titubare potest; et quod titubaverit intra
3.877	naturam vitii est; vitiosum denique tristem
3.878	reccidit in poenam: Deus hoc, mihi credite, non est.
3.879	aut, si maiestas animae est, ostendite quid sit
3.880	quod lapsam Christique inopem nova gratia inundat, 
3.881	Spiritus et Sanctus baptismate iustificatam
3.882	nobilitat, famulaeque decus, quod defuit, addit,
3.883	quod quia praestatur meritis mentisque negatur,
3.884	absurde fertur Deus aut pars esse Dei, quae
3.885	divinum summumque bonum de fonte perenni 
3.886	nunc bibit obsequio, nunc culpa aut crimine perdit,
3.887	et modo supplicium recipit, modo libera calcat,
3.888	miraris peccare animam, quae carne coactam
3.889	sortita est habitare domum, cum peccet et ipse
3.890	angelus, hospitium qui nescit adire caducum 
3.891	cratis tabifluae? peccat quia factus et ipse est,
3.892	non genitus: quocumque modo sit factus, id unus
3.893	scit factor Dominus: factum mihi credere sat sit.
3.894	solus labe caret peccati conditor orbis,
3.895	ingenitus 1 genitusque Deus, Pater et Patre natus, 
3.896	solus et exceptus tormentum admittere triste
3.897	inviolatus agit, nec quidquam sentit acerbi,
3.898	exsortem dic esse animam crucis atque doloris,
3.899	si culpae inmunem vacuamque a crimine nosti,
3.900	quae peccare valet, valet et succumbere poenae. 
3.901	ipsa quidem sincera fuit dum conditur olim,
3.902	quae collata rudem fecit viviscere limum,
3.903	utpote de liquido naturae semine primos
3.904	accipiens habitus superoque expressa sereno,
3.905	sed mox, ut gravido iussa est innectier arvo, 
3.906	suavibus inlecebris nimium blandita refrixit
3.907	deque volutabris pretiosum polluit ignem,
3.908	dum transgressa Dei positum fas inproba calcat,
3.909	haec prima est natura animae, sic condita simplex
3.910	decidit in vitium per sordida foedera carnis, 
3.911	exim tincta malo peccamine principis Adae
3.912	infecit genus omne hominum quod pullulat inde,
3.913	et tenet ingenitas animarum infantia in ortu
3.914	primi hominis maculas, nec quisquam nascitur insons.
3.915	vitandus tamen error erit, ne traduce carnis 
3.916	transfundi in subolem credatur fons animarum
3.917	sanguinis exemplo, cui texta propagine vena est.
3.918	non animas animae pariunt, sed lege latent!
3.919	fundit opus natura suum, quo parvula anhelent
3.920	vaseula vitalisque adsit scintilla coactis. 
3.921	quae quamvis infusa novum penetret nova semper
3.922	figmentum, vetus illa tamen de crimine avorum
3.923	dicitur, inloto quoniam concreta veterno est.
3.924	inde secunda redit generatio et inde lavatur
3.925	naturae inluvies, iterumque renaseimur intus 
3.926	perfusi, ut veterem splendens anima exuat Adam.
3.927	quae quia materiam peccati ex fomite carnis
3.928	consociata trahit, nec non simul ipsa sodali
3.929	est incentivum peccaminis, inplicat ambas
3.930	vindex poena reas peccantes mente sub una, 
3.931	peccandique cremat socias cruciatibus aequis,
3.932	his crucibus Christus nos liberat incorruptae
3.933	matris et innocui gestator corporis unus.
3.934	naturam poenae expositam, sed non vitiorum
3.935	naturam expositam contactibus induit Iesus, 
3.936	atque ideo poenae nil debuit intemeratus,
3.937	fraude carens, omni culparum aspergine liber.1
3.938	quid Christi in membris peccati saeva satelles 
3.939	poena ageret? quid mors hominis sine crimine posset?
3.940	nimirum cassis conatibus et sine nervis 
3.941	conciderent steriles peccati fomite nullo.
3.942	mors alitur culpa; culpam qui non habet, ipso
3.943	pastus defectu mortem consumit inanem.
3.944	sie mors in Domini consumpta est corpore Christi,
3.945	sic periit, solitum dum non habet arida pastum. 
3.946	suspice quapropter solum inculpabile numen,
3.947	virtutem 1 Patris et Christi, et iam desine nostrae
3.948	invidiam conflare animae, quod sit Deus aut quod
3.949	portio parva Dei, cum Christo abscidere quidquam
3.950	et resecare Deo partem vel carpere tantum 
3.951	numen non liceat, plenum sibi semper et in se.
3.952	Est operae pretium nebulosi dogmatis umbram
3.953	prodere, quam tenues atomi conpage minuta
3.954	instituunt, sed cassa cadit ventoque liquescit
3.955	adsimilis, fluxu nec se sustentat inani. 
3.956	aërium Manichacus ait sine corpore vero
3.957	pervolitasse Deum, mendax phantasma cavamque
3.958	corporis effigiem, nil contrectabile habentem,
3.959	ac primum specta an deceat quidquam simulatum
3.960	adsignare Deo, cuius mera gloria falsi 
3.961	nil recipit, membris hic se fallacibus aptans
3.962	fingeret esse hominem ventosa subdolus arte,
3.963	mentitus totiens, cum diceret ‘inveteratis
3.964	do veniam morbis, simul et peccata remitto:
3.965	Filius est hominis, pestem qui pellere carnis 
3.966	et scelerum nexus laxare ac solvere possit:
3.967	surge valens, surge innocuus, iam tolle grabatum:
3.968	Filius hoc hominis iubeo?’ dignusne videtur
3.969	qui testis sibi sit seque ac sua carnea norit?
3.970	quid? cum discipulos, hominis quid Filius esset 
3.971	passurus, fido iam praescius ore monebat,
3.972	nonne fatebatur se cum virtute paterna
3.973	esse hominem verum? quod si non credo, fefellit,
3.974	si natura Dei quae sit, Manichaee, requiris,
3.975	omne quod est, verum est. nam si mendosus agit quid, 
3.976	nec Deus est: mendum divinus non capit usus.
3.977	obicis aeterno Domino quod lubricus ad nos
3.978	venerit, adsimulans aliud quam verus habebat,
3.979	obmutesce, furor; linguam, canis inprobe, morde
3.980	ipse tuam, lacero consumens verba palato. 
3.981	latranti obsistit Mattheus rabiemque refellit,
3.982	qui notat omne genus carnalis stirpis ad usque
3.983	corporeum Christum, per sex septena virorum
3.984	nomina descendens et venam sanguinis alti
3.985	ex atavis longo texens per stemmata filo. 
3.986	septimus hebdomadi venit superaddere sextae
3.987	hunc numerum Christus, placidum qui conficit annum
3.988	cuncta remittentem contractibus inlaqueata
3.989	multimodis, hominemque hominis de morte levantem,
3.990	inperfectus enim limus mortalis erat tunc: 
3.991	vir solus perfectus adest atque integer Iesus,
3.992	cui nihil ex septem septenis defuit, ex quo
3.993	perficeret mortale genus virtute perenni.
3.994	hic ille est nobis qui septima sabbata conplet,
3.995	ut caro nostra Deo tandem sociata quiescat, 
3.996	quam bis terna malis vexabant sabbata noxis.
3.997	curramus notis gradibus regumque sequamur
3.998	progeniem: Christum invenies de carne parentum
3.999	effluxisse hominum, qui sit de semine David,
3.1000	stirpe recensita numerandus sanguinis heres. 
3.1001	quid? cum sanctiloquus revoluto germine Lucas
3.1002	sursum versus agit seriem, scandente nepotis
3.1003	corpore perque atavos cursum relegente vetustos,
3.1004	septenos decies conscendit Christus in ortus
3.1005	et duo (nam totidem doctores misit in orbem); 
3.1006	descensos nascendo gradus redeundo retexit
3.1007	actus ad usque apicem terreni corporis Adam.
3.1008	inde parens Deitas recipit sua nostraque mixtim,
3.1009	fitque Dei summi per Christum filius Adam.
3.1010	restat ut aeriam fingas ab origine gentem, 
3.1011	aërios proceres, Levi, Iudam, Simeonem,
3.1012	aërium David, magnorum corpora regum
3.1013	aëria, atque ipsam fecundae virginis alvum
3.1014	aëre fallaci nebulisque et nube tumentem;
3.1015	vanescat sanguis perflabilis, ossa liquescant 
3.1016	mollia, nervorum pereat textura volantum;
3.1017	omne quod est gestum notus auferat inritus, aurae
3.1018	dispergant tenues, sit fabula quod sumus omnes,
3.1019	et quid agit Christus si me non suscipit? aut quem
3.1020	liberat infirmum si dedignatur adire 
3.1021	carnis onus manuumque horret monumenta suarum?
3.1022	indignumne putat luteum consciscere corpus,
3.1023	qui non indignum quondam sibi credidit ipsum
3.1024	pertrectare lutum, cum vas conponeret arvo
3.1025	nondum viscereo, sed inertis glutine limi 
3.1026	inpressoque putres sub pollice duceret artus?
3.1027	tantus amor terrae, tanta est dilectio nostri,
3.1028	dignatur praepinguis humi conprendere mollem
3.1029	divinis glaebam digitis, nec sordida censet
3.1030	haerentis massae contagia, iusserat ut lux 
3.1031	confieret, facta est ut iusserat; omnia iussu
3.1032	imperitante novas traxerunt edita formas:
3.1033	solus homo emeruit Domini formabile dextra
3.1034	os capere, et fabro Deitatis Agmine nasci,
3.1035	quorsum igitur limo tanta indulgentia nostro 
3.1036	contigit, ut Domini manibus tractatus honora
3.1037	arte sacer fieret, tactu iam nobilis ipso?
3.1038	decrerat quoniam Christum Deus incorrupto
3.1039	admiscere solo, sanctis quod fingere vellet
3.1040	dignum habuit digitis et carum condere pignus. 
3.1041	destituit natura quidem destructa coactae
3.1042	telluris formam, mortique obnoxia cessit:
3.1043	sed natura Dei numquam solvenda caducam
3.1044	tellurem nostro vitiatam primitus usu
3.1045	esse suam voluit, ne iam vitiabilis esset. 
3.1046	Christus nostra caro est: mihi solvitur et mihi surgit;
3.1047	solvor morte mea, Christi virtute resurgo.
3.1048	cum moritur Christus, cum flebiliter tumulatur,
3.1049	me video: e tumulo cum iam remeabilis adstat,
3.1050	cerno Deum. si membrorum phantasma meorum est, 
3.1051	et phantasma Dei est; mendax in utroque necesse est
3.1052	sit Christus, specie si Christus fallere novit.
3.1053	si non verus homo est, quem mors hominem probat ipsa,
3.1054	nec verus Deus est, operis quem gloria prodit
3.1055	esse Deum. vel crede mori, vel adesse refelle, 
3.1056	et gemina verum Christum ratione negato.
3.1057	nam quid magnificum, si non est mortuus Iesus,
3.1058	et redit? illa Dei virtus memorabilis est, ut
3.1059	occisus redeat superis surgatque sepultus.
3.1060	quisque Deum Christum vult dicere, dicat eundem 
3.1061	esse hominem, ne maiestas sua fortia perdat.
3.1062	Nosco meum in Christo corpus consurgere. quid me
3.1063	desperare iubes? veniam quibus ille revenit
3.1064	calcata de morte viis: quod credimus, hoc est.
3.1065	et totus veniam; nec enim minor aut alius quam 
3.1066	nunc sum restituar. vultus, vigor et color idem,
3.1067	qui modo vivit, erit, nec me vel dente vel ungue
3.1068	fraudatum revomet patefacti fossa sepulcri.
3.1069	qui iubet ut redeam, non reddet debile quidquam;
3.1070	nam si debilitas redit, instauratio non est. 
3.1071	quod casus rapuit, quod morbus, quod dolor hausit,
3.1072	quod truncavit edax senium populante veterno,
3.1073	omne revertenti reparata in membra redibit.
3.1074	debet enim mors victa fidem, ne fraude sepulcri
3.1075	reddat curtum aliquid, quamvis iam curta vorarit 
3.1076	corpora; debilitas tamen et violentia morbi
3.1077	virtus mortis erat: reddet quod particulatim
3.1078	sorbuerat quocumque modo, ne mortuus omnis
3.1079	non redeat, si quid pleno de corpore desit,
3.1080	pellite corde metum, mea membra, et credite vosmet 
3.1081	cum Christo reditura Deo; nam vos gerit ille
3.1082	et secum revocat, morbos ridete minaces,
3.1083	inflictos casus contemnite, taetra sepulcra
3.1084	despuite; exsurgens quo Christus provocat, ite.
